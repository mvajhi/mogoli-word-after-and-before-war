<?xml version="1.0" encoding="utf-8"?> 
<html xmlns="http://www.w3.org/1999/xhtml" xml:lang="en" lang="fa"> 
<head>
<meta name="generator" content="ganjoor.net" />
<title>رباعیات - بخش ۵</title>
<link rel="stylesheet" href="style.css" type="text/css" />
<meta http-equiv="Content-Type" content="application/xhtml+xml; charset=utf-8" />
</head><body>
<h2><a id="poem-30459" href="https://ganjoor.net/moulavi/shams/robaeesh/sh1001">رباعی شمارهٔ ۱۰۰۱</a></h2>
<p>ای جان جهان و روشنائی همه خوش</p><p>آرام دلی و آشنائی همه خوش</p><p>بر ما گذری اگر کنی سلطانی</p><p>ور بوسه مزید بر فزائی همه خوش</p><h2><a id="poem-30460" href="https://ganjoor.net/moulavi/shams/robaeesh/sh1002">رباعی شمارهٔ ۱۰۰۲</a></h2>
<p>ای چشم بیا دامن خود در خون کش</p><p>وی روح برو قماش بر گردون کش</p><p>بر لعل لبت هر آنکه انگشت نهاد</p><p>مندبس و زبانش از قفا بیرون کش</p><h2><a id="poem-30461" href="https://ganjoor.net/moulavi/shams/robaeesh/sh1003">رباعی شمارهٔ ۱۰۰۳</a></h2>
<p>گفتی چونی بیا که چون روزم خوش</p><p>چون روز همی درم می‌دوزم خوش</p><p>تا روی چو آتشت بدیدم چو سپند</p><p>می‌سوزم و می‌سوزم و مسوزم خوش</p><h2><a id="poem-30462" href="https://ganjoor.net/moulavi/shams/robaeesh/sh1004">رباعی شمارهٔ ۱۰۰۴</a></h2>
<p>گه باده لقب نهادم و گه جامش</p><p>گاهی زر پخته گاه سیم خامش</p><p>گه دانه و گاه صید و گاهی دامش</p><p>این جمله چراست تا نگویم نامش</p><h2><a id="poem-30463" href="https://ganjoor.net/moulavi/shams/robaeesh/sh1005">رباعی شمارهٔ ۱۰۰۵</a></h2>
<p>مرغان رفتند بر سلیمان بخروش</p><p>کاین بلبل را چرا نمی‌مالی گوش</p><p>بلبل گفتا به خون ما در بمجوش</p><p>سه ماه سخن گویم و نه ماه خموش</p><h2><a id="poem-30464" href="https://ganjoor.net/moulavi/shams/robaeesh/sh1006">رباعی شمارهٔ ۱۰۰۶</a></h2>
<p>من شیشه زنم بر آن دل سنگ خوشش</p><p>تا جنگ کند بشنوم آن جنگ خوشش</p><p>تا بفروزد به خشم آن رنگ خوشش</p><p>تا بخراشد مرا بدان چنگ خوشش</p><h2><a id="poem-30465" href="https://ganjoor.net/moulavi/shams/robaeesh/sh1007">رباعی شمارهٔ ۱۰۰۷</a></h2>
<p>ناگه بزدم دست بسوی جیبش</p><p>سرمست شدم ز لذت آسیبش</p><p>دستم نرسید سوی جیبش اما</p><p>المنة الله که بر دم سیبش</p><h2><a id="poem-30466" href="https://ganjoor.net/moulavi/shams/robaeesh/sh1008">رباعی شمارهٔ ۱۰۰۸</a></h2>
<p>نیمی دف من به موش دادی همه خوش</p><p>باقی به کف بنده نهادی همه خوش</p><p>با درف دریده در سماع آمده‌ایم</p><p>ای با تو مراد و بیمرادی همه خوش</p><h2><a id="poem-30467" href="https://ganjoor.net/moulavi/shams/robaeesh/sh1009">رباعی شمارهٔ ۱۰۰۹</a></h2>
<p>هان ای دل تشنه جوی را جویان باش</p><p>بی‌پای مپای و دایما پویان باش</p><p>با آنکه درون سینه بی‌کام و زبان</p><p>سرچشمهٔ هر گفت توئی گویان باش</p><h2><a id="poem-30468" href="https://ganjoor.net/moulavi/shams/robaeesh/sh1010">رباعی شمارهٔ ۱۰۱۰</a></h2>
<p>هرچند ملولی نفسی با ما باش</p><p>مگریز ز یاران و درین غوغا باش</p><p>یا همچو دلم واله و شیدائی شو</p><p>یا بهر نظاره حاضر سودا باش</p><h2><a id="poem-30469" href="https://ganjoor.net/moulavi/shams/robaeesh/sh1011">رباعی شمارهٔ ۱۰۱۱</a></h2>
<p>ای دل برو از عاقبت اندیشان باش</p><p>در عالم بیگانگی از خویشان باش</p><p>گر باد صبا مرکب خود میخواهی</p><p>خاک قدم مرکب درویشان باش</p><h2><a id="poem-30470" href="https://ganjoor.net/moulavi/shams/robaeesh/sh1012">رباعی شمارهٔ ۱۰۱۲</a></h2>
<p>ای روز نشاط روشنی وقت تو خوش</p><p>وی عالم عیش و ایمنی وقت تو خوش</p><p>در سایهٔ زلف تو دمی میخسبم</p><p>تو نیز موافقت کنی وقت تو خوش</p><h2><a id="poem-30471" href="https://ganjoor.net/moulavi/shams/robaeesh/sh1013">رباعی شمارهٔ ۱۰۱۳</a></h2>
<p>ای روی چو آفتاب تو شادی کش</p><p>وی موی تو سرمایه ده، جمله حبش</p><p>تنها تو خوشی و بس در این هر دو جهان</p><p>باقی تبع تواند گشته همه خوش</p><h2><a id="poem-30472" href="https://ganjoor.net/moulavi/shams/robaeesh/sh1014">رباعی شمارهٔ ۱۰۱۴</a></h2>
<p>ای زلف پر از مشک تتاری همه خوش</p><p>اندر طلب چو من نگاری همه خوش</p><p>در فصل بهار و نوبهاری همه خوش</p><p>چون قند و نبات در کناری همه خوش</p><h2><a id="poem-30473" href="https://ganjoor.net/moulavi/shams/robaeesh/sh1015">رباعی شمارهٔ ۱۰۱۵</a></h2>
<p>ای سودائی برو پی سودا باش</p><p>در صورت شیدای دلت شیدا باش</p><p>با سایهٔ خود ز خوی خود در جنگی</p><p>خود سایهٔ تست خصم تو، تنها باش</p><h2><a id="poem-30474" href="https://ganjoor.net/moulavi/shams/robaeesh/sh1016">رباعی شمارهٔ ۱۰۱۶</a></h2>
<p>ای عشق بیا به تلخ خویان خو بخش</p><p>ای پشت جهان به حسن چوپان رو بخش</p><p>از باغ جمال تو چه کم خواهد شد</p><p>زان سیب زنخدان، دو سه شفتالو بخش</p><h2><a id="poem-30475" href="https://ganjoor.net/moulavi/shams/robaeesh/sh1017">رباعی شمارهٔ ۱۰۱۷</a></h2>
<p>ای کرده به پنج شمع روشن هر شش</p><p>ای اصل خوشی و هرچه داری همه خوش</p><p>تا چند چو الحمد مرا می‌خوانی</p><p>همچون بقره بگیر گوش من و کش</p><h2><a id="poem-30476" href="https://ganjoor.net/moulavi/shams/robaeesh/sh1018">رباعی شمارهٔ ۱۰۱۸</a></h2>
<p>ای گنج بیا زود به ویرانهٔ خویش</p><p>وی زلف پریشان مشو از شانهٔ خویش</p><p>وی مرغ متاب روی از دانهٔ خویش</p><p>ای خانه خدا درآی در خانهٔ خویش</p><h2><a id="poem-30477" href="https://ganjoor.net/moulavi/shams/robaeesh/sh1019">رباعی شمارهٔ ۱۰۱۹</a></h2>
<p>ای یار مرا موافقی وقتت خوش</p><p>بر حال دلم چو لایقی وقتت خوش</p><p>خواهم به دعا که عاشقان خوش باشند</p><p>ور زانکه تو نیز عاشقی وقتت خوش</p><h2><a id="poem-30478" href="https://ganjoor.net/moulavi/shams/robaeesh/sh1020">رباعی شمارهٔ ۱۰۲۰</a></h2>
<p>با دل گفتم ز دیگران بیش مباش</p><p>رو مرهم ریش باش چون نیش مباش</p><p>خواهی که ز هیچکس به تو بد نرسد</p><p>بدگوی و بدآموز و بداندیش مباش</p><h2><a id="poem-30479" href="https://ganjoor.net/moulavi/shams/robaeesh/sh1021">رباعی شمارهٔ ۱۰۲۱</a></h2>
<p>با پیر خرد نهفته میگویم دوش</p><p>کز من سخن از سر جهان هیچ مپوش</p><p>نرمک نرمک مرا همی گفت بگوش</p><p>کین دیدنیست گفتنی نیست خموش</p><h2><a id="poem-30480" href="https://ganjoor.net/moulavi/shams/robaeesh/sh1022">رباعی شمارهٔ ۱۰۲۲</a></h2>
<p>با ما چه نه‌ای مشو رفیق اوباش</p><p>کاول قدمت دمند و آخر پرخاش</p><p>گل باش و بهر سخن که خواهی میخند</p><p>مرد سره باش و هرکجا خواهی باش</p><h2><a id="poem-30481" href="https://ganjoor.net/moulavi/shams/robaeesh/sh1023">رباعی شمارهٔ ۱۰۲۳</a></h2>
<p>بر جان و دل و دیده سواری همه خوش</p><p>واندر دل و جان هرچه بکاری همه خوش</p><p>خوش چشمی و محبوب عذاری همه خوش</p><p>فریاد رس جان‌فکاری همه خوش</p><h2><a id="poem-30482" href="https://ganjoor.net/moulavi/shams/robaeesh/sh1024">رباعی شمارهٔ ۱۰۲۴</a></h2>
<p>بر دل چو شکفته گشت اسرار غمش</p><p>ندهم به گل همه جهان خار غمش</p><p>بایست سوی جهان فانی گردیم</p><p>زین پس رخ ما زرد و دیوار غمش</p><h2><a id="poem-30483" href="https://ganjoor.net/moulavi/shams/robaeesh/sh1025">رباعی شمارهٔ ۱۰۲۵</a></h2>
<p>بر من بگریست نرگس خمارش</p><p>تا خیره شدم ز گریهٔ بسیارش</p><p>گر نرگس او به سرمه آلوده بدی</p><p>آلوده شدی ز سرمه‌ها رخسارش</p><h2><a id="poem-30484" href="https://ganjoor.net/moulavi/shams/robaeesh/sh1026">رباعی شمارهٔ ۱۰۲۶</a></h2>
<p>بیچاره دل سوختهٔ محنت کش</p><p>در آتش عشق تو همی سوزد خوش</p><p>عشقت به من سوخته دل گرم افتاد</p><p>آری همه در سوخته افتد آتش</p><h2><a id="poem-30485" href="https://ganjoor.net/moulavi/shams/robaeesh/sh1027">رباعی شمارهٔ ۱۰۲۷</a></h2>
<p>پیوسته مرید حق شو و باقی باش</p><p>مستغرق عشق و شور و مشتاقی باش</p><p>چون باده بجوش در خم قالب خویش</p><p>وانگاه به خود حریف و هم ساقی باش</p><h2><a id="poem-30486" href="https://ganjoor.net/moulavi/shams/robaeesh/sh1028">رباعی شمارهٔ ۱۰۲۸</a></h2>
<p>تا بتوانی تو جامهٔ عشق مپوش</p><p>چون پوشیدی ز هر بلائی مخروش</p><p>در جامه همی سوز و همی باش خموش</p><p>کاخر ز پس نیش بود روزی نوش</p><h2><a id="poem-30487" href="https://ganjoor.net/moulavi/shams/robaeesh/sh1029">رباعی شمارهٔ ۱۰۲۹</a></h2>
<p>تا در نزنی بهر چه داری آتش</p><p>هرگز نشود حقیقت وقت تو خوش</p><p>عیاران را ز آتش آمد مفرش</p><p>عیار نه‌ای ز عاشقان پا درکش</p><h2><a id="poem-30488" href="https://ganjoor.net/moulavi/shams/robaeesh/sh1030">رباعی شمارهٔ ۱۰۳۰</a></h2>
<p>جان جانی بیا میان جان باش</p><p>چون عقل و خرد تاج سر مردان باش</p><p>تو دولت و بخت همه ای در دو جهان</p><p>چون دولت و بخت دو جهان گردانباش</p><h2><a id="poem-30489" href="https://ganjoor.net/moulavi/shams/robaeesh/sh1031">رباعی شمارهٔ ۱۰۳۱</a></h2>
<p>چون رنگ بدزدید گل از رخسارش</p><p>آویخت صبا چو رهزنان بردارش</p><p>بسیار بگفت بلبل و سود نداشت</p><p>تا بو که صباا به جان دهد زنهارش</p><h2><a id="poem-30490" href="https://ganjoor.net/moulavi/shams/robaeesh/sh1032">رباعی شمارهٔ ۱۰۳۲</a></h2>
<p>خائیدن آن لب که چشیدی شکرش</p><p>مالیدن دستی که کشیدی بسرش</p><p>نگذارد آنکه او به جان و جگرش</p><p>آب حیوان همی رسد از اثرش</p><h2><a id="poem-30491" href="https://ganjoor.net/moulavi/shams/robaeesh/sh1033">رباعی شمارهٔ ۱۰۳۳</a></h2>
<p>دانم که برای ما نخفتی همه دوش</p><p>بر صفهٔ سرد با یکی بالاپوش</p><p>آن نیز فراموش نگردد ما را</p><p>ای بوده عزیزتر تو از دیده و گوش</p><h2><a id="poem-30492" href="https://ganjoor.net/moulavi/shams/robaeesh/sh1034">رباعی شمارهٔ ۱۰۳۴</a></h2>
<p>در انجمنی نشسته دیدم دوشش</p><p>نتوانستم گرفت در آغوشش</p><p>رخ را به بهانه بر رخش بنهادم</p><p>یعنی که حدیث می‌کنم در گوشش</p><h2><a id="poem-30493" href="https://ganjoor.net/moulavi/shams/robaeesh/sh1035">رباعی شمارهٔ ۱۰۳۵</a></h2>
<p>در حلقهٔ مستان تو ای دلبر دوش</p><p>میخانه درون کشیدم از خم سر جوش</p><p>بر یاد تو کاس و طاس تا وقت سحر</p><p>میخوردم و میزدم همی دوش خروش</p><h2><a id="poem-30494" href="https://ganjoor.net/moulavi/shams/robaeesh/sh1036">رباعی شمارهٔ ۱۰۳۶</a></h2>
<p>در مجلس سلطان بشکستم جامش</p><p>تا جنگ شود بشنوم آن دشنامش</p><p>والله که چنان فتاده‌ام در دامش</p><p>کز پختهٔ او نمی‌شناسم خامش</p><h2><a id="poem-30495" href="https://ganjoor.net/moulavi/shams/robaeesh/sh1037">رباعی شمارهٔ ۱۰۳۷</a></h2>
<p>دلدار مرا وعده دهد نشنومش</p><p>بر مصحف اگر دست نهد نشنومش</p><p>گوید والله که نشنوی نشنومت</p><p>خواهد که به اینها بجهد نشنومش</p><h2><a id="poem-30496" href="https://ganjoor.net/moulavi/shams/robaeesh/sh1038">رباعی شمارهٔ ۱۰۳۸</a></h2>
<p>دل یاد تو آرد برود هوش ز هوش</p><p>می بی‌لب نوشین تو کی گردد نوش</p><p>دیدار ترا چشم همی دارد چشم</p><p>آواز ترا گوش همی دارد گوش</p><h2><a id="poem-30497" href="https://ganjoor.net/moulavi/shams/robaeesh/sh1039">رباعی شمارهٔ ۱۰۳۹</a></h2>
<p>رفت آنکه نبود کس به خوبی یارش</p><p>بی‌آنکه دلم سیر شد از دیدارش</p><p>او رفت و نماند در دلم تیمارش</p><p>آری برود گل و بماند خارش</p><h2><a id="poem-30498" href="https://ganjoor.net/moulavi/shams/robaeesh/sh1040">رباعی شمارهٔ ۱۰۴۰</a></h2>
<p>سودای توام در جنون می‌زد دوش</p><p>دریای دو چشم موج خون می‌زد دوش</p><p>تا نیم شبی خیل خیالت برسید</p><p>ورنی جانم خیمه برون می‌زد دوش</p><h2><a id="poem-30499" href="https://ganjoor.net/moulavi/shams/robaeesh/sh1041">رباعی شمارهٔ ۱۰۴۱</a></h2>
<p>سوگند بدان دل که شده است او پستش</p><p>سوگند بدان جان که شده است او مستش</p><p>سوگند بدان دم که مرا میدیدند</p><p>پیمانه به دستی و به دستی دستش</p><h2><a id="poem-30500" href="https://ganjoor.net/moulavi/shams/robaeesh/sh1042">رباعی شمارهٔ ۱۰۴۲</a></h2>
<p>شب چیست برای ما زمان نالش</p><p>وان را که نه عاشق است او را مالش</p><p>وان عاشق ناقصی که نوکار بود</p><p>گوشش نشود گرم به شب بی‌بالش</p><h2><a id="poem-30501" href="https://ganjoor.net/moulavi/shams/robaeesh/sh1043">رباعی شمارهٔ ۱۰۴۳</a></h2>
<p>کاری کردم نگاه نکردم پس و پیش</p><p>آنرا که چنان کند چنین آید پیش</p><p>آندم که قضا مکر کند ای درویش</p><p>در خانه گریزد خرد دوراندیش</p><h2><a id="poem-30502" href="https://ganjoor.net/moulavi/shams/robaeesh/sh1044">رباعی شمارهٔ ۱۰۴۴</a></h2>
<p>گر می‌کشدم غم تو هر دم مکش</p><p>هل تا بکشندم همه عالم تو مکش</p><p>آنرا که خود انداخته‌ای پای مزن</p><p>وانرا که تو زنده کرده‌ای هم تو مکش</p><h2><a id="poem-30503" href="https://ganjoor.net/moulavi/shams/robaeesh/sh1045">رباعی شمارهٔ ۱۰۴۵</a></h2>
<p>گر ناله کنم گوید یعقوب مباش</p><p>ور صبر کنم گوید ایوب مباش</p><p>اشکسته بخواهدم و چون سر بکشم</p><p>بر سر زندم که سر مکش چوب مباش</p><h2><a id="poem-30504" href="https://ganjoor.net/moulavi/shams/robaeesh/sh1046">رباعی شمارهٔ ۱۰۴۶</a></h2>
<p>گفتم چشمم گفت که جیحون کنمش</p><p>گفتم که دلم گفت که پر خون کنمش</p><p>گفتم که تنم گفت در این روزی چند</p><p>رسوا کنم وز شهر بیرون کنمش</p><h2><a id="poem-30505" href="https://ganjoor.net/moulavi/shams/robaeesh/sh1047">رباعی شمارهٔ ۱۰۴۷</a></h2>
<p>الجوهر فقر و سوی الفقر عرض</p><p>الفقر شفاء و سوی الفقر مرض</p><p>العالم کله خداع و غرور</p><p>والفقر من العالم کنزو غرض</p><h2><a id="poem-30506" href="https://ganjoor.net/moulavi/shams/robaeesh/sh1048">رباعی شمارهٔ ۱۰۴۸</a></h2>
<p>امروز سماعست و سماعست و سماع</p><p>نورست شعاعست و شعاعست و شعاع</p><p>این عشق مطاعست و مطاعست و مطاع</p><p>از عقل وداعست و وداعست و وداع</p><h2><a id="poem-30507" href="https://ganjoor.net/moulavi/shams/robaeesh/sh1049">رباعی شمارهٔ ۱۰۴۹</a></h2>
<p>عشقست زهر چه آن نشاید مانع</p><p>گر عشق نبودی، ننمودی صانع</p><p>دانی که حروف عشق را معنی چیست</p><p>عین عابد و شین شاکر و قافست قانع</p><h2><a id="poem-30508" href="https://ganjoor.net/moulavi/shams/robaeesh/sh1050">رباعی شمارهٔ ۱۰۵۰</a></h2>
<p>عاشق گردد بگرد اطلال و ربوع</p><p>زاهد گردد بگرد تسبیح و رکوع</p><p>بر نان تند این و آن دیگر بر لب آب</p><p>کانرا عطش آمده است و این را غم جوع</p><h2><a id="poem-30509" href="https://ganjoor.net/moulavi/shams/robaeesh/sh1051">رباعی شمارهٔ ۱۰۵۱</a></h2>
<p>مهمان توایم ما و مهمان سماع</p><p>ای جان معاشران و سلطان سماع</p><p>هم بحر حلاوتی و هم کان سماع</p><p>آراسته باد از تو میدان سماع</p><h2><a id="poem-30510" href="https://ganjoor.net/moulavi/shams/robaeesh/sh1052">رباعی شمارهٔ ۱۰۵۲</a></h2>
<p>هر روز بیاید آن سپهدار سماع</p><p>چون باد صبا بسوی گلزار سماع</p><p>هم طوطی و عندلیب در کار سماع</p><p>هم گردد هر درخت پربار سماع</p><h2><a id="poem-30511" href="https://ganjoor.net/moulavi/shams/robaeesh/sh1053">رباعی شمارهٔ ۱۰۵۳</a></h2>
<p>ای بندهٔ سردی به زمستان چون زاغ</p><p>محروم ز بلبل و گلستان ز باغ</p><p>دریاب که این دم اگرت فوت شود</p><p>بسیار طلب کنی به صد چشم و چراغ</p><h2><a id="poem-30512" href="https://ganjoor.net/moulavi/shams/robaeesh/sh1054">رباعی شمارهٔ ۱۰۵۴</a></h2>
<p>بلبل آمد به باغ و رستیم ز زاغ</p><p>آئیم به باغ با تو ای چشم و چراغ</p><p>چون سوسن و گل ز خویش بیرون آئیم</p><p>چون آب روان رویم از باغ به باغ</p><h2><a id="poem-30513" href="https://ganjoor.net/moulavi/shams/robaeesh/sh1055">رباعی شمارهٔ ۱۰۵۵</a></h2>
<p>گر با دیگری مجلس میسازم و لاغ</p><p>ننهم به خدا ز مهر کس بر دل داغ</p><p>لیکن چو فرو شود کسی را خورشید</p><p>در پیش نهد بجای خورشید چراغ</p><h2><a id="poem-30514" href="https://ganjoor.net/moulavi/shams/robaeesh/sh1056">رباعی شمارهٔ ۱۰۵۶</a></h2>
<p>گفتی مگری چو ابر در فرقت باغ</p><p>من آن توام بخسب ایمن به فراغ</p><p>ترسم که چراغ زیر طشتی بنهی</p><p>وانگاه بجویمش به صد چشم و چراغ</p><h2><a id="poem-30515" href="https://ganjoor.net/moulavi/shams/robaeesh/sh1057">رباعی شمارهٔ ۱۰۵۷</a></h2>
<p>گویند که عشق بانگ و نامست دروغ</p><p>گویند امید عشق خامست دروغ</p><p>کیوان سعادت بر ما در جانست</p><p>گویند فراز هفت بامست دروغ</p><h2><a id="poem-30516" href="https://ganjoor.net/moulavi/shams/robaeesh/sh1058">رباعی شمارهٔ ۱۰۵۸</a></h2>
<p>گویند که یار را وفا نیست دروغ</p><p>گویند پس از هجر لقا نیست دروغ</p><p>گویند شراب جانفزا نیست دروغ</p><p>گویند که این به پای ما نیست دروغ</p><h2><a id="poem-30517" href="https://ganjoor.net/moulavi/shams/robaeesh/sh1059">رباعی شمارهٔ ۱۰۵۹</a></h2>
<p>از دل سوی دلدار شکافست شکاف</p><p>وانکس که نداند این معافست معاف</p><p>هر روز در این حلقه مصافست مصاف</p><p>می‌پنداری که این گزافست گزاف</p><h2><a id="poem-30518" href="https://ganjoor.net/moulavi/shams/robaeesh/sh1060">رباعی شمارهٔ ۱۰۶۰</a></h2>
<p>امروز طوافست طوافست طواف</p><p>دیوانه معافست معافست معاف</p><p>نی جنگ و مصافست و مصافست مصاف</p><p>وصل است و زفافست زفافست زفاف</p><h2><a id="poem-30519" href="https://ganjoor.net/moulavi/shams/robaeesh/sh1061">رباعی شمارهٔ ۱۰۶۱</a></h2>
<p>با زنگی امشب چو شدستی به مصاف</p><p>از سینهٔ خود سینهٔ شب را بشکاف</p><p>در کعبهٔ عشاق طوافی چو کنی</p><p>دریاب که کعبه می‌کند با تو طواف</p><h2><a id="poem-30520" href="https://ganjoor.net/moulavi/shams/robaeesh/sh1062">رباعی شمارهٔ ۱۰۶۲</a></h2>
<p>در فقر فقیر باش و در صفوت صاف</p><p>با فقر و صفا درآ تو در کار مصاف</p><p>گر خصم تو صد تیغ برآرد ز غلاف</p><p>چون هیچ نبیند نزند زخم گزاف</p><h2><a id="poem-30521" href="https://ganjoor.net/moulavi/shams/robaeesh/sh1063">رباعی شمارهٔ ۱۰۶۳</a></h2>
<p>گویند مرا چند بخندی ز گزاف</p><p>کارت همه عشرتست و گفتت همه لاف</p><p>ای خصم چو عنکبوت صفرا میباف</p><p>سیمرغ طربناک شناسد سر قاف</p><h2><a id="poem-30522" href="https://ganjoor.net/moulavi/shams/robaeesh/sh1064">رباعی شمارهٔ ۱۰۶۴</a></h2>
<p>مهمان تو نیست دو سه روز و گزاف</p><p>خوان تو گرفته است از قاف به قاف</p><p>گر فتنه شود کسی معافست معاف</p><p>بر شمع کند همیشه پروانه طواف</p><h2><a id="poem-30523" href="https://ganjoor.net/moulavi/shams/robaeesh/sh1065">رباعی شمارهٔ ۱۰۶۵</a></h2>
<p>آن تاق که نیست جفتش اندر آفاق</p><p>با بنده بباخت تاق و جفتی به وفاق</p><p>پس گفت مرا که تاق خواهی یا جفت</p><p>گفتم به تو جفت و از همه عالم تاق</p><h2><a id="poem-30524" href="https://ganjoor.net/moulavi/shams/robaeesh/sh1066">رباعی شمارهٔ ۱۰۶۶</a></h2>
<p>آنکس که ترا بدید ای خوب اخلاق</p><p>در حال دهد کون و مکان را سه طلاق</p><p>مه را چه طراوت و زحل را چه محل</p><p>با طلعت آفتاب اندر افاق</p><h2><a id="poem-30525" href="https://ganjoor.net/moulavi/shams/robaeesh/sh1067">رباعی شمارهٔ ۱۰۶۷</a></h2>
<p>ای داروی فربهی و جان عاشق</p><p>فربه ز خیال تو روان عاشق</p><p>شیرین ز دهان تو دهان عاشق</p><p>جان بنده‌ات ای جان و جهان عاشق</p><h2><a id="poem-30526" href="https://ganjoor.net/moulavi/shams/robaeesh/sh1068">رباعی شمارهٔ ۱۰۶۸</a></h2>
<p>تمکین و قرار من که دارد در عشق</p><p>مستی و خمار من که دارد در عشق</p><p>من در طلب آب و نگارم چون باد</p><p>کار من و بار من که دارد در عشق</p><h2><a id="poem-30527" href="https://ganjoor.net/moulavi/shams/robaeesh/sh1069">رباعی شمارهٔ ۱۰۶۹</a></h2>
<p>لو کان اقل هذه الاشواق</p><p>للشمس لا ذهلت عن الاشراق</p><p>لو قسم ذوالهوی علی‌العشاق</p><p>العشر لهم ولی جمیع‌الباقی</p><h2><a id="poem-30528" href="https://ganjoor.net/moulavi/shams/robaeesh/sh1070">رباعی شمارهٔ ۱۰۷۰</a></h2>
<p>هر دل که طواف کرد گرد در عشق</p><p>هم کشته شد به آخر از خنجر عشق</p><p>این نکته نوشته‌اند بر دفتر عشق</p><p>سر اوست ندارد آنکه دارد سر عشق</p><h2><a id="poem-30529" href="https://ganjoor.net/moulavi/shams/robaeesh/sh1071">رباعی شمارهٔ ۱۰۷۱</a></h2>
<p>هر روز بنو برآید آن دلبر عشق</p><p>در گردن ما درافکند دفتر عشق</p><p>این خار از آن نهاد حق بر در عشق</p><p>تا دور شود هرکه ندارد سر عشق</p><h2><a id="poem-30530" href="https://ganjoor.net/moulavi/shams/robaeesh/sh1072">رباعی شمارهٔ ۱۰۷۲</a></h2>
<p>چون گشت طلسم جسم آدم چالاک</p><p>با خاک درآمیخته شد گوهر پاک</p><p>آن جسم طلسم را چو بشکست افلاک</p><p>پاکی بر پاک رفت و خاکی در خاک</p><h2><a id="poem-30531" href="https://ganjoor.net/moulavi/shams/robaeesh/sh1073">رباعی شمارهٔ ۱۰۷۳</a></h2>
<p>حاشا که شود سینهٔ عاشق غمناک</p><p>یا از جز عشق دامنش گردد چاک</p><p>حاشا که بخفت عاشقی اندر خاک</p><p>پاکست و کجا رود در آن عالم پاک</p><h2><a id="poem-30532" href="https://ganjoor.net/moulavi/shams/robaeesh/sh1074">رباعی شمارهٔ ۱۰۷۴</a></h2>
<p>خندید فرح تا بزنی انگشتک</p><p>گردید قدح تا بزنی انگشتک</p><p>بنمودت ابروی خود از زیر نقاب</p><p>چون قوس قزح تا بزنی انگشتک</p><h2><a id="poem-30533" href="https://ganjoor.net/moulavi/shams/robaeesh/sh1075">رباعی شمارهٔ ۱۰۷۵</a></h2>
<p>در بحر صفا گداختم همچو نمک</p><p>نه کف و ایمان نه یقین ماند و نه شک</p><p>اندر دل من ستاره‌ای شد پیدا</p><p>گم گشت در آن ستاره هر هفت فلک</p><h2><a id="poem-30534" href="https://ganjoor.net/moulavi/shams/robaeesh/sh1076">رباعی شمارهٔ ۱۰۷۶</a></h2>
<p>آنجا که عنایتست چه صلح و چه جنگ</p><p>ور کار تو نیکست چه تسبیح و چه جنگ</p><p>وانکس که قبولست چه رومی و چه زنگ</p><p>تسلیم و رضا باید ورنه سر و سنگ</p><h2><a id="poem-30535" href="https://ganjoor.net/moulavi/shams/robaeesh/sh1077">رباعی شمارهٔ ۱۰۷۷</a></h2>
<p>با همت باز باش و با کبر پلنگ</p><p>زیبا به گه شکار و پیروز به جنگ</p><p>کم کن بر عندلیب و طاووس درنگ</p><p>کانجا همه آفتست و اینجا همه رنگ</p><h2><a id="poem-30536" href="https://ganjoor.net/moulavi/shams/robaeesh/sh1078">رباعی شمارهٔ ۱۰۷۸</a></h2>
<p>برزن به سبوی صحبت نادان سنگ</p><p>بر دامن زیرکان عالم زن چنگ</p><p>با نااهلان مکن تو یک لحظه درنگ</p><p>آیینه چو در آب نهی گیرد زنگ</p><h2><a id="poem-30537" href="https://ganjoor.net/moulavi/shams/robaeesh/sh1079">رباعی شمارهٔ ۱۰۷۹</a></h2>
<p>چون چنگ خودت بگیرم اندر بر تنگ</p><p>وز پردهٔ عشاق برآرم آهنگ</p><p>گر زانکه در آبگینه خواهی زد سنگ</p><p>در خدمت تو بیایم اینک من و سنگ</p><h2><a id="poem-30538" href="https://ganjoor.net/moulavi/shams/robaeesh/sh1080">رباعی شمارهٔ ۱۰۸۰</a></h2>
<p>می‌گردد این روی جهان رنگ به رنگ</p><p>وز پرده همی بیند معشوقهٔ شنگ</p><p>این لرزهٔ دلها همه از معشوقیست</p><p>کز عشق ویست نه فلک چون مادنگ</p><h2><a id="poem-30539" href="https://ganjoor.net/moulavi/shams/robaeesh/sh1081">رباعی شمارهٔ ۱۰۸۱</a></h2>
<p>یک چند میان خلق کردیم درنگ</p><p>ز ایشان بوفا نه بوی دیدیم نه رنگ</p><p>آن به که نهان شویم از دیدهٔ خلق</p><p>چون آب در آهن و چو آتش در سنگ</p><h2><a id="poem-30540" href="https://ganjoor.net/moulavi/shams/robaeesh/sh1082">رباعی شمارهٔ ۱۰۸۲</a></h2>
<p>آنکس که ترا دید و نخندید چو گل</p><p>از جان و خرد تهیست مانند دهل</p><p>گبر ابدی باشد کو شاد نشد</p><p>از دعوت ذوالجلال و دیدار رسل</p><h2><a id="poem-30541" href="https://ganjoor.net/moulavi/shams/robaeesh/sh1083">رباعی شمارهٔ ۱۰۸۳</a></h2>
<p>آن می که گشود مرغ جان را پر و بال</p><p>دل را برهانید ز سیری و ملال</p><p>ساقی عشق است و عاشقان مالامال</p><p>از عشق پذیرفته و بر ماست حلال</p><h2><a id="poem-30542" href="https://ganjoor.net/moulavi/shams/robaeesh/sh1084">رباعی شمارهٔ ۱۰۸۴</a></h2>
<p>آواز گرفته است خروشان مینال</p><p>زیرا شنواست یار و واقف از حال</p><p>آواز خراشان و گلوی خسته</p><p>نالان ز زوال خویش در پیش کمال</p><h2><a id="poem-30543" href="https://ganjoor.net/moulavi/shams/robaeesh/sh1085">رباعی شمارهٔ ۱۰۸۵</a></h2>
<p>از عقل دلیل آید و از عشق خلیل</p><p>این آب حیات دان و آن آب سبیل</p><p>در چرخ نیابی تو نشان عاشق</p><p>در چرخ درآیی بنشانهای رحیل</p><h2><a id="poem-30544" href="https://ganjoor.net/moulavi/shams/robaeesh/sh1086">رباعی شمارهٔ ۱۰۸۶</a></h2>
<p>از من زر و دل خواستی ای مهر گسل</p><p>حقا که نه این دارم و نی آن حاصل</p><p>زر کو زر کی زر از کجا مفلس و زر</p><p>دل کو دل کی دل از کجا عاشق و دل</p><h2><a id="poem-30545" href="https://ganjoor.net/moulavi/shams/robaeesh/sh1087">رباعی شمارهٔ ۱۰۸۷</a></h2>
<p>اسرار حقیقت نشود حل به سال</p><p>نی نیز به درباختن حشمت و مال</p><p>تا دیده و دل خون نشود پنجه سال</p><p>از قال کسی را نبود راه به حال</p><h2><a id="poem-30546" href="https://ganjoor.net/moulavi/shams/robaeesh/sh1088">رباعی شمارهٔ ۱۰۸۸</a></h2>
<p>این عشق کمالست و کمالست و کمال</p><p>وین نفس خیالست خیالست و خیال</p><p>این عشق جلالست و جلالست و جلال</p><p>امروز وصالست و وصالست و وصال</p><h2><a id="poem-30547" href="https://ganjoor.net/moulavi/shams/robaeesh/sh1089">رباعی شمارهٔ ۱۰۸۹</a></h2>
<p>این نکته شنو ز بنده ای نقش چگل</p><p>هرچند که راهیست ز دل جانب دل</p><p>در چشم تو نیستم تو در چشم منی</p><p>تو مردم دیدای و من مردم گل</p><h2><a id="poem-30548" href="https://ganjoor.net/moulavi/shams/robaeesh/sh1090">رباعی شمارهٔ ۱۰۹۰</a></h2>
<p>پر از عیسی است این جهان مالامال</p><p>کی گنجد در جهان قماش دجال</p><p>شورابهٔ تلخ تیره دل کی گنجد</p><p>چون مشک جهان پر است از آب زلال</p><h2><a id="poem-30549" href="https://ganjoor.net/moulavi/shams/robaeesh/sh1091">رباعی شمارهٔ ۱۰۹۱</a></h2>
<p>جانی دارم لجوج و سرمست و فضول</p><p>وانگه یاری لطیف و بیصبر و ملول</p><p>از من سوی یار من رسولست خدای</p><p>وز یار بسوی من خدایست رسول</p><h2><a id="poem-30550" href="https://ganjoor.net/moulavi/shams/robaeesh/sh1092">رباعی شمارهٔ ۱۰۹۲</a></h2>
<p>چون آمده‌ای در این بیابان حاصل</p><p>چون بیخبران مباش از خود غافل</p><p>گامی میزن به قدر طاقت منشین</p><p>کاسودهٔ خفته دیر یابد منزل</p><h2><a id="poem-30551" href="https://ganjoor.net/moulavi/shams/robaeesh/sh1093">رباعی شمارهٔ ۱۰۹۳</a></h2>
<p>چون دم زدی از مهر رخ یار ای دل</p><p>ترتیب دم و قدم نگهدار ای دل</p><p>خود را به قدم ز غیر او خالی کن</p><p>تا دم نزنی بی دم دلدار ای دل</p><h2><a id="poem-30552" href="https://ganjoor.net/moulavi/shams/robaeesh/sh1094">رباعی شمارهٔ ۱۰۹۴</a></h2>
<p>حاشا که کند دل به دگر جا منزل</p><p>دور از دل من که گردد از عشق خجل</p><p>چشمم چو شکفت غیر آب تو نخورد</p><p>هم سرمهٔ دیده‌ای و هم قوت دل</p><h2><a id="poem-30553" href="https://ganjoor.net/moulavi/shams/robaeesh/sh1095">رباعی شمارهٔ ۱۰۹۵</a></h2>
<p>الخمر و من‌الزق ینادیک تعال</p><p>واقطع لوصالنا جمیع‌الاشغال</p><p>فربا و صفاء و سبقنا الحوال</p><p>کی نعتق بالنجدة روح‌العمال</p><h2><a id="poem-30554" href="https://ganjoor.net/moulavi/shams/robaeesh/sh1096">رباعی شمارهٔ ۱۰۹۶</a></h2>
<p>در خاموشی چرا شوی کند و ملول</p><p>خو کن به خموشی که اصولست اصول</p><p>خود کو خموشی آنکه خمش میخوانی</p><p>صد بانک و غریو است و پیامست و رسول</p><h2><a id="poem-30555" href="https://ganjoor.net/moulavi/shams/robaeesh/sh1097">رباعی شمارهٔ ۱۰۹۷</a></h2>
<p>در عشق نوا جزو زند آنگه کل</p><p>در باغ نخست غوره است آنگه مل</p><p>اینست دلا قاعده در فصل بهار</p><p>در بانگ شود گربه و آنگه بلبل</p><h2><a id="poem-30556" href="https://ganjoor.net/moulavi/shams/robaeesh/sh1098">رباعی شمارهٔ ۱۰۹۸</a></h2>
<p>عشقی به کمال و دلربائی به جمال</p><p>دل بر سخنو زبان ز گفتن شده لال</p><p>زین نادره‌تر کجا بود هرگز حال</p><p>من تشنه و پیش من روان آب زلال</p><h2><a id="poem-30557" href="https://ganjoor.net/moulavi/shams/robaeesh/sh1099">رباعی شمارهٔ ۱۰۹۹</a></h2>
<p>عشقی دارم پاکتر از آب زلال</p><p>این باختن عشق مرا هست حلال</p><p>عشق دگران بگردد از حال به حال</p><p>عشق من و معشوق مرا نیست زوال</p><h2><a id="poem-30558" href="https://ganjoor.net/moulavi/shams/robaeesh/sh1100">رباعی شمارهٔ ۱۱۰۰</a></h2>
<p>عمری به هوس در تک و تاز آمد دل</p><p>تا محرم جان دلنواز آمد دل</p><p>در آخر کار رفت و جان پاک بسوخت</p><p>انصاف بده که پاکباز آمد دل</p><h2><a id="poem-30559" href="https://ganjoor.net/moulavi/shams/robaeesh/sh1101">رباعی شمارهٔ ۱۱۰۱</a></h2>
<p>عندی جمل و من اشتیاق و فضول</p><p>لا یمکن شرحها به کتب و رسول</p><p>بل انتظر الزمان و الحال یحول</p><p>ان یجمع بیننا فتصغی و اقول</p><h2><a id="poem-30560" href="https://ganjoor.net/moulavi/shams/robaeesh/sh1102">رباعی شمارهٔ ۱۱۰۲</a></h2>
<p>مردا منشین جز که به پهلوی رجال</p><p>خوش باشد آینه به پهلوی صقال</p><p>یارب چه طرب دارد جان پهلوی جان</p><p>آن سنگ بود فتاده پهلوی سفال</p><h2><a id="poem-30561" href="https://ganjoor.net/moulavi/shams/robaeesh/sh1103">رباعی شمارهٔ ۱۱۰۳</a></h2>
<p>ممکن ز تو چون نیست که بردارم دل</p><p>آن به که به سودای تو بسپارم دل</p><p>گر من به غم  عشق تو نسپارم دل</p><p>دل را چه کنم بهر چه می‌دارم دل</p><h2><a id="poem-30562" href="https://ganjoor.net/moulavi/shams/robaeesh/sh1104">رباعی شمارهٔ ۱۱۰۴</a></h2>
<p>نومید مشو امید می‌دار ای دل</p><p>در غیب عجایب است بسیار ای دل</p><p>گر جمله جهان قصد به جان تو کنند</p><p>تو دامن دوست را نه بگذار ای دل</p><h2><a id="poem-30563" href="https://ganjoor.net/moulavi/shams/robaeesh/sh1105">رباعی شمارهٔ ۱۱۰۵</a></h2>
<p>هم شاهد دیده‌ای و هم شاهد دل</p><p>ای دیده و دل ز نور روی تو خجل</p><p>گویند از آن هر دو چه حاصل کردی</p><p>جز عشق ز عاشقان چه آید حاصل</p><h2><a id="poem-30564" href="https://ganjoor.net/moulavi/shams/robaeesh/sh1106">رباعی شمارهٔ ۱۱۰۶</a></h2>
<p>کاچی سازی که روز برفست و وحل</p><p>دانی که ز بهر چیست این رسم و عمل</p><p>یعنی که به صورت او نم و تر، میریست</p><p>این در معنی نبات و کاچیست و عسل</p><h2><a id="poem-30565" href="https://ganjoor.net/moulavi/shams/robaeesh/sh1107">رباعی شمارهٔ ۱۱۰۷</a></h2>
<p>یا من هوب سیدی و اعلی و اجل</p><p>یا من انا عبده و ادنی و اقل</p><p>حاشاک تملنی و یوشیک تعل</p><p>ان لم یکن الوابل بالوصل فطل</p><h2><a id="poem-30566" href="https://ganjoor.net/moulavi/shams/robaeesh/sh1108">رباعی شمارهٔ ۱۱۰۸</a></h2>
<p>آمد بت خوش‌عربدهٔ مِی‌کیشم</p><p>بنشست چو یک تنگ شکر در پیشم</p><p>در بر بنهاد بربط و ابریشم</p><p>وین پرده همی زد که خوش و بی‌خویشم</p><h2><a id="poem-30567" href="https://ganjoor.net/moulavi/shams/robaeesh/sh1109">رباعی شمارهٔ ۱۱۰۹</a></h2>
<p>آمد شد خود به کوی تو می‌بینم</p><p>میل دل و دیده سوی تو می‌بینم</p><p>گیرم که همه جرم جهان من کردم</p><p>آخر نه جهان بروی تو می‌بینم</p><h2><a id="poem-30568" href="https://ganjoor.net/moulavi/shams/robaeesh/sh1110">رباعی شمارهٔ ۱۱۱۰</a></h2>
<p>آن باده که بر جسم حرامست حرام</p><p>بر جان مجرد آن مدامست مدام</p><p>در ریز مگو که این تمامست تمام</p><p>آغاز و تمام ما کدامست کدام</p><h2><a id="poem-30569" href="https://ganjoor.net/moulavi/shams/robaeesh/sh1111">رباعی شمارهٔ ۱۱۱۱</a></h2>
<p>آن خوش سخنان که ما بگفتیم به هم</p><p>در دل دارد نهفته این چرخ به خم</p><p>یکروز چو باران کند او غمازی</p><p>بر روید سر ماز صحن عالم</p><h2><a id="poem-30570" href="https://ganjoor.net/moulavi/shams/robaeesh/sh1112">رباعی شمارهٔ ۱۱۱۲</a></h2>
<p>آنکس که به آب دیده‌اش میجویم</p><p>در جستن او روان چو آب جویم</p><p>امروز به گاه آمد و گفتا که سماع</p><p>نگذاشت که من دست نمازی شویم</p><h2><a id="poem-30571" href="https://ganjoor.net/moulavi/shams/robaeesh/sh1113">رباعی شمارهٔ ۱۱۱۳</a></h2>
<p>آن کس که ببست خواب ما را به ستم</p><p>یارب تو ببند خواب او را به کرم</p><p>تا باز چشد مرارت بی‌خوابی</p><p>و اندیشه کند به عقل ارجم ترحم</p><h2><a id="poem-30572" href="https://ganjoor.net/moulavi/shams/robaeesh/sh1114">رباعی شمارهٔ ۱۱۱۴</a></h2>
<p>آنم که چو غمخوار شوم من شادم</p><p>واندم که خراب گشته‌ام آبادم</p><p>آن لحظه که ساکن و خموشم چو زمین</p><p>چون رعد به چرخ میرسد فریادم</p><h2><a id="poem-30573" href="https://ganjoor.net/moulavi/shams/robaeesh/sh1115">رباعی شمارهٔ ۱۱۱۵</a></h2>
<p>آن وقت آمد که ما به تو پردازیم</p><p>مرجان ترا خانهٔ آتش سازیم</p><p>تو کان زری میان خاکی پنهان</p><p>تا صاف شوی در آتشت اندازیم</p><h2><a id="poem-30574" href="https://ganjoor.net/moulavi/shams/robaeesh/sh1116">رباعی شمارهٔ ۱۱۱۶</a></h2>
<p>آنها که به پیش دلستان می‌کردم</p><p>چون بد مستان دست فشان می‌کردم</p><p>هرچند ز روی لطف او خوش خندید</p><p>آخر بچه روی آنچنان می‌کردم</p><h2><a id="poem-30575" href="https://ganjoor.net/moulavi/shams/robaeesh/sh1117">رباعی شمارهٔ ۱۱۱۷</a></h2>
<p>آواز تو بشنوم خوش آوازه شوم</p><p>چون لطف خدا بیحد و اندازه شوم</p><p>صد بار خریده‌ای و من ملک توام</p><p>یکبار دگر بخر که تا تازه شوم</p><h2><a id="poem-30576" href="https://ganjoor.net/moulavi/shams/robaeesh/sh1118">رباعی شمارهٔ ۱۱۱۸</a></h2>
<p>آواز سرافیل طرب میرسدم</p><p>از خاک فنا بر آسمان می‌بردم</p><p>کس را خبری نیست که بر من چه رسید</p><p>زان با خبری که بی‌خبر می‌رسدم</p><h2><a id="poem-30577" href="https://ganjoor.net/moulavi/shams/robaeesh/sh1119">رباعی شمارهٔ ۱۱۱۹</a></h2>
<p>از باد همه پیام او می‌شنوم</p><p>وز بلبل مست نام او می‌شنوم</p><p>این نقش عجب که دیده‌ام بر در دل</p><p>آوازهٔ آن ز بام او می‌شنوم</p><h2><a id="poem-30578" href="https://ganjoor.net/moulavi/shams/robaeesh/sh1120">رباعی شمارهٔ ۱۱۲۰</a></h2>
<p>از بسکه به نزدیک توام من دورم</p><p>وز غایت آمیزش تو مهجورم</p><p>وز کثرت پیداشدگی مستورم</p><p>وز صحت بسیار چنین رنجورم</p><h2><a id="poem-30579" href="https://ganjoor.net/moulavi/shams/robaeesh/sh1121">رباعی شمارهٔ ۱۱۲۱</a></h2>
<p>از بلبل سرمست نوائی شنوم</p><p>وز باد سماع دلربائی شنوم</p><p>در آب همه خیال یاری بینم</p><p>وز گل همه بوی آشنائی شنوم</p><h2><a id="poem-30580" href="https://ganjoor.net/moulavi/shams/robaeesh/sh1122">رباعی شمارهٔ ۱۱۲۲</a></h2>
<p>از بهر تو صد بار ملامت بکشم</p><p>گر بشکنم این عهد غرامت بکشم</p><p>گر عمر وفا کند جفاهای ترا</p><p>در دل دارم که تا قیامت بکشم</p><h2><a id="poem-30581" href="https://ganjoor.net/moulavi/shams/robaeesh/sh1123">رباعی شمارهٔ ۱۱۲۳</a></h2>
<p>از بهر تو گر جان بدهم خوش میرم</p><p>وز بندهٔ بندهٔ توام خوش میرم</p><p>دیوانهٔ آن دو زلف چون زنجیرم</p><p>مدهوش دو چشم جادوی کشمیرم</p><h2><a id="poem-30582" href="https://ganjoor.net/moulavi/shams/robaeesh/sh1124">رباعی شمارهٔ ۱۱۲۴</a></h2>
<p>از ثور فلک شیر وفا میدوشم</p><p>هرچند که از پنجهٔ او بخروشم</p><p>هرچند که دوش حلقه بد در گوشم</p><p>امشب به خدا که بهتر است از دوشم</p><h2><a id="poem-30583" href="https://ganjoor.net/moulavi/shams/robaeesh/sh1125">رباعی شمارهٔ ۱۱۲۵</a></h2>
<p>از چشم تو سحر مطلق آموخته‌ام</p><p>وز عشق تو شمع روح‌افروخته‌ام</p><p>از حالت من چشم بدان دوخته باد</p><p>چون چشم برخسار تو در دوخته‌ام</p><h2><a id="poem-30584" href="https://ganjoor.net/moulavi/shams/robaeesh/sh1126">رباعی شمارهٔ ۱۱۲۶</a></h2>
<p>از جوی خوشاب دوست آبی خوردم</p><p>خوش کردم و خوش خوردم و خوش آوردم</p><p>خود را بر جوش آسیابی کردم</p><p>تا آب حیات میرود میگردم</p><h2><a id="poem-30585" href="https://ganjoor.net/moulavi/shams/robaeesh/sh1127">رباعی شمارهٔ ۱۱۲۷</a></h2>
<p>از خاک در تو چون جدا می‌باشم</p><p>با گریه و ناله آشنا میباشم</p><p>چون شمع ز گریه آبرو میدارم</p><p>چون چنگ ز ناله با نوا میباشم</p><h2><a id="poem-30586" href="https://ganjoor.net/moulavi/shams/robaeesh/sh1128">رباعی شمارهٔ ۱۱۲۸</a></h2>
<p>از خویشتن بجستن آرزو می‌کندم</p><p>آزاد نشستن آرزو می‌کندم</p><p>در بند مقامات همی‌بودم من</p><p>وان بند گسستن آرزو می‌کندم</p><h2><a id="poem-30587" href="https://ganjoor.net/moulavi/shams/robaeesh/sh1129">رباعی شمارهٔ ۱۱۲۹</a></h2>
<p>از خویش خوشم نی نباشد خوشیم</p><p>از خود گرمم نه آب و نی آتشیم</p><p>چندان سبکم به عشق کاندر میزان</p><p>از هیچ کم آیم دو من ار برکشیم</p><h2><a id="poem-30588" href="https://ganjoor.net/moulavi/shams/robaeesh/sh1130">رباعی شمارهٔ ۱۱۳۰</a></h2>
<p>از درد همیشه من دوا می‌بینم</p><p>در قهر و جفا لطف و وفا می‌بینم</p><p>در صحن زمین به زیر نه طاق فلک</p><p>بر هرچه نظر کنم ترا می‌بینم</p><h2><a id="poem-30589" href="https://ganjoor.net/moulavi/shams/robaeesh/sh1131">رباعی شمارهٔ ۱۱۳۱</a></h2>
<p>از روی تو من همیشه گلشن بودم</p><p>وز دیدن تو دو دیده روشن بودم</p><p>من میگفتم چشم بد از روی تو دور</p><p>جانا مگر آن چشم بدت من بودم</p><h2><a id="poem-30590" href="https://ganjoor.net/moulavi/shams/robaeesh/sh1132">رباعی شمارهٔ ۱۱۳۲</a></h2>
<p>از سوز غم تو آتش میطلبم</p><p>وز خاک در تو مفرشی میطلبم</p><p>از ناخوشی خویش به جان آمده‌ام</p><p>از حضرت تو وقت خوشی میطلبم</p><h2><a id="poem-30591" href="https://ganjoor.net/moulavi/shams/robaeesh/sh1133">رباعی شمارهٔ ۱۱۳۳</a></h2>
<p>از شور و جنون رشک جنان را بزدم</p><p>ز آشفته دلی راحت جان را بزدم</p><p>جانیکه بدان زنده‌ام و خندانم</p><p>دیوانه شدم چنانکه آن را بزدم</p><h2><a id="poem-30592" href="https://ganjoor.net/moulavi/shams/robaeesh/sh1134">رباعی شمارهٔ ۱۱۳۴</a></h2>
<p>از صنع برآیم بر صانع باشم</p><p>حاشا که زبون هیچ مانع باشم</p><p>چون مطبخ حق ز لوت مالامالست</p><p>تا چند به آب گرم قانع باشم</p><h2><a id="poem-30593" href="https://ganjoor.net/moulavi/shams/robaeesh/sh1135">رباعی شمارهٔ ۱۱۳۵</a></h2>
<p>از طبع ملول دوست ما می‌دانیم</p><p>وز غایت عاشقیش می رنجانیم</p><p>شرمنده و ترسنده نبرد راهی</p><p>تا راه حجاب ماست ما می‌رانیم</p><h2><a id="poem-30594" href="https://ganjoor.net/moulavi/shams/robaeesh/sh1136">رباعی شمارهٔ ۱۱۳۶</a></h2>
<p>از عشق تو گشتم ارغنون عالم</p><p>وز زخمهٔ تو فاش شده احوالم</p><p>ماننده چنگ شده همه اشکالم</p><p>هر پرده که می‌زنی مرا مینالم</p><h2><a id="poem-30595" href="https://ganjoor.net/moulavi/shams/robaeesh/sh1137">رباعی شمارهٔ ۱۱۳۷</a></h2>
<p>از عشق تو من بلند قد می‌گردم</p><p>وز شوق تو من یکی به صد می‌گردم</p><p>گویند مرا بگرد او می‌گردی</p><p>ای بیخبران بگرد خود میگردم</p><h2><a id="poem-30596" href="https://ganjoor.net/moulavi/shams/robaeesh/sh1138">رباعی شمارهٔ ۱۱۳۸</a></h2>
<p>از مطبخ غمهاش بلا میرسدم</p><p>هر لحظه به صد گونه ابا میرسدم</p><p>بوی جگر سوخته هر دم زدنی</p><p>بر مایدهٔ غم از کجا میرسدم</p><h2><a id="poem-30597" href="https://ganjoor.net/moulavi/shams/robaeesh/sh1139">رباعی شمارهٔ ۱۱۳۹</a></h2>
<p>از هرچه که آن خوشست نهی است مدام</p><p>تا ره نزند خوشی از این مردم عام</p><p>ورنه می و چنگ و روی زیبا و سماع</p><p>بر خاص حلال گشت و بر عام حرام</p><h2><a id="poem-30598" href="https://ganjoor.net/moulavi/shams/robaeesh/sh1140">رباعی شمارهٔ ۱۱۴۰</a></h2>
<p>اسرار ز دست دادمی نتوانم</p><p>وانرا بسزا گشاد می نتوانم</p><p>چیزیست درونم که مرا خوش دارد</p><p>انگشت بر او نهادمی نتوانم</p><h2><a id="poem-30599" href="https://ganjoor.net/moulavi/shams/robaeesh/sh1141">رباعی شمارهٔ ۱۱۴۱</a></h2>
<p>افتاده مرا عجب شکاری چکنم</p><p>واندر سرم افکنده خماری چکنم</p><p>سالوسم و زاهدم ولیکن در راه</p><p>گر بوسه دهد مرا نگاری چکنم</p><h2><a id="poem-30600" href="https://ganjoor.net/moulavi/shams/robaeesh/sh1142">رباعی شمارهٔ ۱۱۴۲</a></h2>
<p>المنةالله که به تو پیوستم</p><p>وز سلسلهٔ بند فراقت رستم</p><p>من بادهٔ نیستی چنان خوردستم</p><p>حز روز ازل تا بابد سرمستم</p><h2><a id="poem-30601" href="https://ganjoor.net/moulavi/shams/robaeesh/sh1143">رباعی شمارهٔ ۱۱۴۳</a></h2>
<p>امروز چو حلقه مانده بیرون دریم</p><p>با حلقه حریف گشته همچون کمریم</p><p>چون حلقهٔ چشم اگر حریف نظریم</p><p>باید که ازین حلقهٔ در درگذریم</p><h2><a id="poem-30602" href="https://ganjoor.net/moulavi/shams/robaeesh/sh1144">رباعی شمارهٔ ۱۱۴۴</a></h2>
<p>امروز همه روز به پیش نظرم</p><p>او بود از آن خراب و زیر و زبرم</p><p>از غایت حاضری چنین مهجورم</p><p>وز قوت آن بیخبری بیخبرم</p><h2><a id="poem-30603" href="https://ganjoor.net/moulavi/shams/robaeesh/sh1145">رباعی شمارهٔ ۱۱۴۵</a></h2>
<p>امروز یکی گردش مستانه کنم</p><p>وز کاسهٔ سر ساغر و پیمانه کنم</p><p>امروز در این شهر همی گردم مست</p><p>می‌جویم عاقلی که دیوانه کنم</p><h2><a id="poem-30604" href="https://ganjoor.net/moulavi/shams/robaeesh/sh1146">رباعی شمارهٔ ۱۱۴۶</a></h2>
<p>امشب که حریف دلبر دلداریم</p><p>یارب که چها در دل و در سر داریم</p><p>یک لحظه گل از چمن همی افشانیم</p><p>یک دم به شکرستان شکر میکاریم</p><h2><a id="poem-30605" href="https://ganjoor.net/moulavi/shams/robaeesh/sh1147">رباعی شمارهٔ ۱۱۴۷</a></h2>
<p>امشب که حریف مشتری و ماهم</p><p>با مه‌رویان چون شکر همراهم</p><p>سرمست شراب بزم شاهنشاهم</p><p>امشب همه آنست که من می‌خواهم</p><h2><a id="poem-30606" href="https://ganjoor.net/moulavi/shams/robaeesh/sh1148">رباعی شمارهٔ ۱۱۴۸</a></h2>
<p>امشب که شراب جان مدامست مدام</p><p>ساقی شه و باده با قوامست قوام</p><p>اسباب طرب جمله تمامست تمام</p><p>ای زنده‌دلان خواب حرامست حرام</p><h2><a id="poem-30607" href="https://ganjoor.net/moulavi/shams/robaeesh/sh1149">رباعی شمارهٔ ۱۱۴۹</a></h2>
<p>امشب که غم عشق مدامست مدام</p><p>جام و می لعل با قوامست قوام</p><p>خون غم و اندیشه حلالست حلال</p><p>خواب و هوس خواب حرامست حرام</p><h2><a id="poem-30608" href="https://ganjoor.net/moulavi/shams/robaeesh/sh1150">رباعی شمارهٔ ۱۱۵۰</a></h2>
<p>امشب که مه عشق تمامست تمام</p><p>دلدار فرو کرده سر از گوشهٔ بام</p><p>امشب شب یاد است و سجود است و قیام</p><p>چون باده و می خواب حرامست حرام</p><h2><a id="poem-30609" href="https://ganjoor.net/moulavi/shams/robaeesh/sh1151">رباعی شمارهٔ ۱۱۵۱</a></h2>
<p>امشب که همی رسد ز دلدار سلام</p><p>بر دیده و دل خواب حرامست حرام</p><p>ماند به سر زلف تو کز بوی خوشت</p><p>می‌آورد عطار ز بیم از در و بام</p><h2><a id="poem-30610" href="https://ganjoor.net/moulavi/shams/robaeesh/sh1152">رباعی شمارهٔ ۱۱۵۲</a></h2>
<p>امشب همه شب نشسته اندر حزنم</p><p>فردا بروم مناره را کارد زنم</p><p>خشم آلودست اگرچه با ماست صنم</p><p>در چاه رسیده‌ام ولی بی‌رسنم</p><h2><a id="poem-30611" href="https://ganjoor.net/moulavi/shams/robaeesh/sh1153">رباعی شمارهٔ ۱۱۵۳</a></h2>
<p>اندر طلب دوست همی بشتابم</p><p>عمرم به کران رسید و من در خوابم</p><p>گیرم که وصال دوست در خواهم یافت</p><p>این عمر گذشته را کجا دریابم</p><h2><a id="poem-30612" href="https://ganjoor.net/moulavi/shams/robaeesh/sh1154">رباعی شمارهٔ ۱۱۵۴</a></h2>
<p>انگورم و در زیر لگد می‌گردم</p><p>هر سوی که عشق می‌کشد می‌گردم</p><p>گفتیکه به گرد من چرا می‌گرد</p><p>گرد تو نیم به گرد خود می‌گردم</p><h2><a id="poem-30613" href="https://ganjoor.net/moulavi/shams/robaeesh/sh1155">رباعی شمارهٔ ۱۱۵۵</a></h2>
<p>از دوستیت خون جگر را بخورم</p><p>این مظلمه را تا به قیامت ببرم</p><p>فردا که قیامت آشکار گردد</p><p>تو خون طلبی و من برویت نگرم</p><h2><a id="poem-30614" href="https://ganjoor.net/moulavi/shams/robaeesh/sh1156">رباعی شمارهٔ ۱۱۵۶</a></h2>
<p>ای از تو برون ز خانه‌ها جای دلم</p><p>وی تلخی رنجهات حلوای دلم</p><p>ما را ز غمت شکایتی نیست ولیک</p><p>خوش آیدم آنکه بشنوی وای دلم</p><h2><a id="poem-30615" href="https://ganjoor.net/moulavi/shams/robaeesh/sh1157">رباعی شمارهٔ ۱۱۵۷</a></h2>
<p>ای بانگ رباب از تو تابی دارم</p><p>من نیز درون دل ربابی دارم</p><p>بر مگذر ساعتی بیا و بنشین</p><p>مهمان شو گوشهٔ خرابی دارم</p><h2><a id="poem-30616" href="https://ganjoor.net/moulavi/shams/robaeesh/sh1158">رباعی شمارهٔ ۱۱۵۸</a></h2>
<p>ای جان و جهان، جان و جهان گم کردم</p><p>ای ماه زمین و آسمان گم کردم</p><p>می بر کف من منه بنه بر دهنم</p><p>کز مستی تو راه دهان گم کردم</p><h2><a id="poem-30617" href="https://ganjoor.net/moulavi/shams/robaeesh/sh1159">رباعی شمارهٔ ۱۱۵۹</a></h2>
<p>ای دوست شکارم و شکاری دارم</p><p>بیکارنم و بس شگرف کاری دارم</p><p>گفتی سر سر بریدن من داری</p><p>آری دارم نگار آری دارم</p><h2><a id="poem-30618" href="https://ganjoor.net/moulavi/shams/robaeesh/sh1160">رباعی شمارهٔ ۱۱۶۰</a></h2>
<p>ای دل چو بهر خسی نشینی چکنم</p><p>وز باغ مدام گل نچینی چکنم</p><p>عالم همه از جمال او روشن شد</p><p>تو دیده نداری که ببینی چکنم</p><h2><a id="poem-30619" href="https://ganjoor.net/moulavi/shams/robaeesh/sh1161">رباعی شمارهٔ ۱۱۶۱</a></h2>
<p>ای دل ز جهانیان چرا داری بیم</p><p>حق محسن و منعم و کریمست و رحیم</p><p>تیر کرمش ز شصت احسان قدیم</p><p>در حاجت بنده می‌کند موی دو نیم</p><h2><a id="poem-30620" href="https://ganjoor.net/moulavi/shams/robaeesh/sh1162">رباعی شمارهٔ ۱۱۶۲</a></h2>
<p>ای راحت و آرامگه پیوستم</p><p>تا روی تو دیدم ز حوادث رستم</p><p>در مجلس تو گر قدحی بشکستم</p><p>صد ساغر زرین بخرم بفرستم</p><h2><a id="poem-30621" href="https://ganjoor.net/moulavi/shams/robaeesh/sh1163">رباعی شمارهٔ ۱۱۶۳</a></h2>
<p>ای عشق که هستی به یقین معشوقم</p><p>تو خالق مطلقی و من مخلوقم</p><p>بر کوری منکران که بدخواهانند</p><p>بالا ببرم بلند تا عیوقم</p><h2><a id="poem-30622" href="https://ganjoor.net/moulavi/shams/robaeesh/sh1164">رباعی شمارهٔ ۱۱۶۴</a></h2>
<p>ای نرگس پر خواب ربودی خوابم</p><p>وی لالهٔ سیراب ببردی آبم</p><p>ای سنبل پرتاب ز تو درتابم</p><p>ای گوهر کمیاب ترا کی یابم</p><h2><a id="poem-30623" href="https://ganjoor.net/moulavi/shams/robaeesh/sh1165">رباعی شمارهٔ ۱۱۶۵</a></h2>
<p>این گردش را ز جان خود دزدیدم</p><p>پیش از قالب به جان چنین گردیدم</p><p>گویند مرا صبر و سکون اولیتر</p><p>این صبر و سکون را به شما بخشیدم</p><h2><a id="poem-30624" href="https://ganjoor.net/moulavi/shams/robaeesh/sh1166">رباعی شمارهٔ ۱۱۶۶</a></h2>
<p>با تو قصص درد و فغان میگویم</p><p>ور گوش ببندی پنهان میگویم</p><p>دانسته‌ام اینکه از غمم شاد شوی</p><p>چندین غم دل با تو از آن میگویم</p><h2><a id="poem-30625" href="https://ganjoor.net/moulavi/shams/robaeesh/sh1167">رباعی شمارهٔ ۱۱۶۷</a></h2>
<p>با درد بساز چون دوای تو منم</p><p>در کس منگر که آشنای تو منم</p><p>گر کشته شوی مگو که من کشته شدم</p><p>شکرانه بده که خونبهای تو منم</p><h2><a id="poem-30626" href="https://ganjoor.net/moulavi/shams/robaeesh/sh1168">رباعی شمارهٔ ۱۱۶۸</a></h2>
<p>باز آمدم و برابرت بنشستم</p><p>احرام طواف گرد رویت بستم</p><p>هر پیمانی که بی‌تو با خود بستم</p><p>چون روی تو دیدم همه را بشکستم</p><h2><a id="poem-30627" href="https://ganjoor.net/moulavi/shams/robaeesh/sh1169">رباعی شمارهٔ ۱۱۶۹</a></h2>
<p>بازآمد و بازآمد ره بگشائیم</p><p>جویان دلست دل بدو بنمائیم</p><p>ما نعره‌زنان که آن شکارت مائیم</p><p>او خنده کنان که ما ترا میپائیم</p><h2><a id="poem-30628" href="https://ganjoor.net/moulavi/shams/robaeesh/sh1170">رباعی شمارهٔ ۱۱۷۰</a></h2>
<p>با سرکشی عشق اگر سرد آرم</p><p>بالله به سوگند که بس سر دارم</p><p>روزیکه چو منصور کنی بردارم</p><p>هردم خبری آرد از آن سردارم</p><h2><a id="poem-30629" href="https://ganjoor.net/moulavi/shams/robaeesh/sh1171">رباعی شمارهٔ ۱۱۷۱</a></h2>
<p>باغی که من از بهار او بشکفتم</p><p>بشکفت و نمود هرچه من میگفتم</p><p>با ساغر اقبال چو کرد او جفتم</p><p>سرمست شدم سر بنهادم خفتم</p><h2><a id="poem-30630" href="https://ganjoor.net/moulavi/shams/robaeesh/sh1172">رباعی شمارهٔ ۱۱۷۲</a></h2>
<p>بالای سر ار دست زند دو دستم</p><p>ای دلبر من عیب مکن سرمستم</p><p>از چنبرهٔ زمانه بیرون جستم</p><p>وز نیک و بد و سود و زیان وارستم</p><h2><a id="poem-30631" href="https://ganjoor.net/moulavi/shams/robaeesh/sh1173">رباعی شمارهٔ ۱۱۷۳</a></h2>
<p>با ملک غمت چرا تکبر نکنم</p><p>وز غلغله‌ات چرا جهان پر نکنم</p><p>پیش کرم کفت چو دریا کف بود</p><p>چون از کف تو کفش پر از در نکنم</p><h2><a id="poem-30632" href="https://ganjoor.net/moulavi/shams/robaeesh/sh1174">رباعی شمارهٔ ۱۱۷۴</a></h2>
<p>بخروشیدم گفت خموشت خواهم</p><p>خاموش شدم گفت خروشت خواهم</p><p>برجوشیدم گفت که نی ساکن باش</p><p>ساکن گشتم گفت بجوشت خواهم</p><h2><a id="poem-30633" href="https://ganjoor.net/moulavi/shams/robaeesh/sh1175">رباعی شمارهٔ ۱۱۷۵</a></h2>
<p>بر بوی تو هر کجا گلی دیدستم</p><p>بوئیدستم سرشک باریدستم</p><p>در هر چمنی که دیده‌ام سروی را</p><p>بر یاد قد تو پاش بوسیدستم</p><h2><a id="poem-30634" href="https://ganjoor.net/moulavi/shams/robaeesh/sh1176">رباعی شمارهٔ ۱۱۷۶</a></h2>
<p>بر بوی وفا دست زنانت باشم</p><p>در وقت جفا دست گرانت باشم</p><p>با این همه اندیشه کنانت باشم</p><p>تا حکم تو چیست آنچنانت باشم</p><h2><a id="poem-30635" href="https://ganjoor.net/moulavi/shams/robaeesh/sh1177">رباعی شمارهٔ ۱۱۷۷</a></h2>
<p>بر زلف تو گر دست درازی کردم</p><p>والله که حقیقت نه مجازی کردم</p><p>من در سر زلف تو بدیدم دل خویش</p><p>پس با دل خویش عشقبازی کردم</p><h2><a id="poem-30636" href="https://ganjoor.net/moulavi/shams/robaeesh/sh1178">رباعی شمارهٔ ۱۱۷۸</a></h2>
<p>بر شاه حبش زنیم و بر قیصر روم</p><p>پیشانی شیر برنویسیم رقوم</p><p>ما آهن لشکر سلیمان خودیم</p><p>جز در کف داود نگردیم چو موم</p><h2><a id="poem-30637" href="https://ganjoor.net/moulavi/shams/robaeesh/sh1179">رباعی شمارهٔ ۱۱۷۹</a></h2>
<p>بر میکده وقف است دلم سرمستم</p><p>جان نیز سبیل جام می‌کردستم</p><p>چون جان و دلم همی نمی‌پیوستند</p><p>آن هر دو بوی دادم از غم رستم</p><h2><a id="poem-30638" href="https://ganjoor.net/moulavi/shams/robaeesh/sh1180">رباعی شمارهٔ ۱۱۸۰</a></h2>
<p>بر یاد لبت لعل نگین می‌بوسم</p><p>آنم چو بدست نیست این می‌بوسم</p><p>دستم چو بر آسمان تو می‌نرسد</p><p>می‌آرم سجده و زمین می‌بوسم</p><h2><a id="poem-30639" href="https://ganjoor.net/moulavi/shams/robaeesh/sh1181">رباعی شمارهٔ ۱۱۸۱</a></h2>
<p>بوی دهن تو از چمن می‌شنوم</p><p>رنگ تو ز لاله و سمن می‌شنوم</p><p>این هم چو نباشدم لبان بگشایم</p><p>تا نام تو می‌گوید و من می‌شنوم</p><h2><a id="poem-30640" href="https://ganjoor.net/moulavi/shams/robaeesh/sh1182">رباعی شمارهٔ ۱۱۸۲</a></h2>
<p>بهر تو زنم نوا چو نی برگیرم</p><p>کوی تو گذر کنم چو پی برگیرم</p><p>چندین کرم و لطف که با من کردی</p><p>اندر دو جهان دل از تو کی برگیرم</p><h2><a id="poem-30641" href="https://ganjoor.net/moulavi/shams/robaeesh/sh1183">رباعی شمارهٔ ۱۱۸۳</a></h2>
<p>بیدف بر ما میا که ما در سوریم</p><p>برخیز و دهل بزن که ما منصوریم</p><p>مستیم نه مست بادهٔ انگوریم</p><p>از هرچه خیال کرده‌ای ما دوریم</p><h2><a id="poem-30642" href="https://ganjoor.net/moulavi/shams/robaeesh/sh1184">رباعی شمارهٔ ۱۱۸۴</a></h2>
<p>بیرون ز دو کون من مرادی دارم</p><p>بی‌شادیها روان شادی دارم</p><p>بگشای بخنده آن لبان خود را</p><p>زیرا ز گشاد آن گشادی دارم</p><h2><a id="poem-30643" href="https://ganjoor.net/moulavi/shams/robaeesh/sh1185">رباعی شمارهٔ ۱۱۸۵</a></h2>
<p>بیکار شدم ای غم عشقت کارم</p><p>در بیکاری تخم وفا میکارم</p><p>من صورت وصل میتراشم شب و روز</p><p>با خاطر چون تیشه مگر نجارم</p><h2><a id="poem-30644" href="https://ganjoor.net/moulavi/shams/robaeesh/sh1186">رباعی شمارهٔ ۱۱۸۶</a></h2>
<p>بیگانه مگیرید مرا زین کویم</p><p>در کوی شما خانهٔ خود می‌جویم</p><p>دشمن نیم ارچند که دشمن رویم</p><p>اصلم ترکست اگرچه هندی گویم</p><h2><a id="poem-30645" href="https://ganjoor.net/moulavi/shams/robaeesh/sh1187">رباعی شمارهٔ ۱۱۸۷</a></h2>
<p>بیگاه شد وز بیگهی من شادم</p><p>امشب قنق است یار فرخ‌زادم</p><p>روز و شب دیگر است در عشق مرا</p><p>من زین شب و زین روز برون افتادم</p><h2><a id="poem-30646" href="https://ganjoor.net/moulavi/shams/robaeesh/sh1188">رباعی شمارهٔ ۱۱۸۸</a></h2>
<p>تا آتش و آب عشق بشناخته‌ام</p><p>در آتش دل چو آب بگداخته‌ام</p><p>مانند رباب دل بپرداخته‌ام</p><p>تا زخمهٔ زخم عشق خوش ساخته‌ام</p><h2><a id="poem-30647" href="https://ganjoor.net/moulavi/shams/robaeesh/sh1189">رباعی شمارهٔ ۱۱۸۹</a></h2>
<p>تا ترک دل خویش نگیری ندهم</p><p>وانچت گفتم تا نپذیری ندهم</p><p>حیلت بگذار و خویشتن مرده مساز</p><p>جان و سر تو که تا نمیری ندهم</p><h2><a id="poem-30648" href="https://ganjoor.net/moulavi/shams/robaeesh/sh1190">رباعی شمارهٔ ۱۱۹۰</a></h2>
<p>تا جان دارم بندهٔ مرجان توام</p><p>دل جمع از آن زلف پریشان توام</p><p>ای نای بنال مست افغان توام</p><p>وی چنگ خمش مشو که مهمان توام</p><h2><a id="poem-30649" href="https://ganjoor.net/moulavi/shams/robaeesh/sh1191">رباعی شمارهٔ ۱۱۹۱</a></h2>
<p>تا چند بهر زه چون غباری گردم</p><p>گه بر سر که گه سوی غاری گردم</p><p>تا چند چو طفل بر نگاری گردم</p><p>یک چند گهی بگرد یاری گردم</p><h2><a id="poem-30650" href="https://ganjoor.net/moulavi/shams/robaeesh/sh1192">رباعی شمارهٔ ۱۱۹۲</a></h2>
<p>تا چند چو دف دست ستمهات خورم</p><p>یا همچو رباب زخم غمهات خورم</p><p>گفتی که چو چنگ در برت بنوازم</p><p>من نای تو نیستم که دمهات خورم</p><h2><a id="poem-30651" href="https://ganjoor.net/moulavi/shams/robaeesh/sh1193">رباعی شمارهٔ ۱۱۹۳</a></h2>
<p>تا خواسته‌ام از تو ترا خواسته‌ام</p><p>از عشق تو خوان عشق آراسته‌ام</p><p>خوابی دیدم و دوش فراموشم شد</p><p>این میدانم که مست برخاسته‌ام</p><h2><a id="poem-30652" href="https://ganjoor.net/moulavi/shams/robaeesh/sh1194">رباعی شمارهٔ ۱۱۹۴</a></h2>
<p>تا روی تو دیدم از جهان سیر شدم</p><p>روباه بدم ز فر تو شیر شدم</p><p>ای پای نهاده بر سر خلق ز کبر</p><p>این نیز بیندیش که سر زیر شدم</p><h2><a id="poem-30653" href="https://ganjoor.net/moulavi/shams/robaeesh/sh1195">رباعی شمارهٔ ۱۱۹۵</a></h2>
<p>تا زلف ترا به جان و دل بنده شدیم</p><p>چون زلف بس جمع و پراکنده شدیم</p><p>ارواح ترا سجده‌کنان میگویند</p><p>چون پیش تو مردیم همه زنده شدیم</p><h2><a id="poem-30654" href="https://ganjoor.net/moulavi/shams/robaeesh/sh1196">رباعی شمارهٔ ۱۱۹۶</a></h2>
<p>تا شمع تو افروخت پروانه شدم</p><p>با صبر ز دیدن تو بیگانه شدم</p><p>در روی تو بیقرار شد مردم چشم</p><p>یعنی که پری دیدم و دیوانه شدم</p><h2><a id="poem-30655" href="https://ganjoor.net/moulavi/shams/robaeesh/sh1197">رباعی شمارهٔ ۱۱۹۷</a></h2>
<p>تا ظن نبری که از تو بگریخته‌ام</p><p>یا با دگری جز تو درآمیخته‌ام</p><p>بر بسته نیم ز اصل انگیخته‌ام</p><p>چون سیل به بحر یار درریخته‌ام</p><h2><a id="poem-30656" href="https://ganjoor.net/moulavi/shams/robaeesh/sh1198">رباعی شمارهٔ ۱۱۹۸</a></h2>
<p>تا ظن نبری که از غمانت رستم</p><p>یا بی‌تو صبور گشتم و بنشستم</p><p>من شربت عشق تو چنان خوردستم</p><p>کز روز ازل تا با بد سرمستم</p><h2><a id="poem-30657" href="https://ganjoor.net/moulavi/shams/robaeesh/sh1199">رباعی شمارهٔ ۱۱۹۹</a></h2>
<p>تا ظن نبری که من دوئی می‌بینم</p><p>هر لحظه فتوحی بنوی می‌بینم</p><p>جان و دل من جمله توئی می‌دانم</p><p>چشم و سر من جمله توئی می‌بینم</p><h2><a id="poem-30658" href="https://ganjoor.net/moulavi/shams/robaeesh/sh1200">رباعی شمارهٔ ۱۲۰۰</a></h2>
<p>تا ظن نبری که من کمت می‌بینم</p><p>بی‌زحمت دیده هر دمت می‌بینم</p><p>در وهم نیاید و صفت نتوان کرد</p><p>آن شادی‌ها که از غمت می‌بینم</p><h2><a id="poem-30659" href="https://ganjoor.net/moulavi/shams/robaeesh/sh1201">رباعی شمارهٔ ۱۲۰۱</a></h2>
<p>تا کاسهٔ دوغ خویش باشد پیشم</p><p>والله که به انگبین کس نندیشم</p><p>ور بی‌برگی به مرگ مالد گوشم</p><p>آزادی را به بندگی نفروشم</p><h2><a id="poem-30660" href="https://ganjoor.net/moulavi/shams/robaeesh/sh1202">رباعی شمارهٔ ۱۲۰۲</a></h2>
<p>تا پردهٔ عاشقانه بشناخته‌ایم</p><p>از روی طرب پرده برانداختیم</p><p>با مطرب عشق چنگ خود در زده‌ایم</p><p>همچون دف و نای هردو در ساخته‌ایم</p><h2><a id="poem-30661" href="https://ganjoor.net/moulavi/shams/robaeesh/sh1203">رباعی شمارهٔ ۱۲۰۳</a></h2>
<p>تا میرود آن نگار ما میرانیم</p><p>پیمانه چو پر شود فرو گردانیم</p><p>چون بگذرد این سر که درین آب و گلست</p><p>در صبح وصال دولتش خندانیم</p><h2><a id="poem-30662" href="https://ganjoor.net/moulavi/shams/robaeesh/sh1204">رباعی شمارهٔ ۱۲۰۴</a></h2>
<p>تو بحر لطافتی و ما همچو کفیم</p><p>آنسوی که موج رفت ما آنطرفیم</p><p>آن کف که به خون عشق آلودستی</p><p>بر ما میزن که بر کفت همچو دفیم</p><h2><a id="poem-30663" href="https://ganjoor.net/moulavi/shams/robaeesh/sh1205">رباعی شمارهٔ ۱۲۰۵</a></h2>
<p>جانرا که در این خانه وثاقش دادم</p><p>دل پیش تو بود من نفاقش دادم</p><p>چون چند گهی نشست کدبانوی جان</p><p>عشق تو رسید و سه طلاقش دادم</p><h2><a id="poem-30664" href="https://ganjoor.net/moulavi/shams/robaeesh/sh1206">رباعی شمارهٔ ۱۲۰۶</a></h2>
<p>جانی که در او دو صد جهان میدانم</p><p>گوئیکه فلانست و فلان میدانم</p><p>او شاهد حضرتست و حق نیک غیور</p><p>هر چشم که بسته گشت از آن میدانم</p><h2><a id="poem-30665" href="https://ganjoor.net/moulavi/shams/robaeesh/sh1207">رباعی شمارهٔ ۱۲۰۷</a></h2>
<p>چندانکه به کار خود فرو می‌بینم</p><p>بی‌دیده‌گی خویش نکو می‌بینم</p><p>با زحمت چشم خود چه خواهم کردن</p><p>اکنون که جهان به چشم او می‌بینم</p><h2><a id="poem-30666" href="https://ganjoor.net/moulavi/shams/robaeesh/sh1208">رباعی شمارهٔ ۱۲۰۸</a></h2>
<p>چون تاج منی ز فرق خود افکندیم</p><p>اینک کمر خدمت تو بربندیم</p><p>بسیار گریستیم و هجران خندید</p><p>وقت است که او بگرید و ما خندیم</p><h2><a id="poem-30667" href="https://ganjoor.net/moulavi/shams/robaeesh/sh1209">رباعی شمارهٔ ۱۲۰۹</a></h2>
<p>چون مار ز افسون کسی می‌پیچم</p><p>چون طرهٔ جعد یار پیچاپیچم</p><p>والله که ندانم این چه پیچاپیچست</p><p>این میدانم که چون نپیچم هیچم</p><h2><a id="poem-30668" href="https://ganjoor.net/moulavi/shams/robaeesh/sh1210">رباعی شمارهٔ ۱۲۱۰</a></h2>
<p>چون می‌دانی که از نکوئی دورم</p><p>گر بگریزم ز نیکوان معذورم</p><p>او همچو عصا کش است و من نابینا</p><p>من گام به خود نمیزنم مأمورم</p><h2><a id="poem-30669" href="https://ganjoor.net/moulavi/shams/robaeesh/sh1211">رباعی شمارهٔ ۱۲۱۱</a></h2>
<p>حاشا که ز زخم تیر و خنجر ترسیم</p><p>وز بستن پای و رفتن سر ترسیم</p><p>ما گرم روان دوزخ آشامانیم</p><p>از گفت و مگوی خلق کمتر ترسیم</p><h2><a id="poem-30670" href="https://ganjoor.net/moulavi/shams/robaeesh/sh1212">رباعی شمارهٔ ۱۲۱۲</a></h2>
<p>خواهم که به عشق تو ز جان برخیزم</p><p>وز بهر تو از هر دو جهان برخیزم</p><p>خورشید تو خواهم که بیاران برسد</p><p>چون ابر ز پیش تو از آن برخیزم</p><h2><a id="poem-30671" href="https://ganjoor.net/moulavi/shams/robaeesh/sh1213">رباعی شمارهٔ ۱۲۱۳</a></h2>
<p>خود راز چنین لطف چه مانع باشیم</p><p>چون صنع حقیم پیش صانع باشیم</p><p>در مطبخ چرخ کاسه‌ها زرین‌اند</p><p>حاشا که به آب گرم قانع باشیم</p><h2><a id="poem-30672" href="https://ganjoor.net/moulavi/shams/robaeesh/sh1214">رباعی شمارهٔ ۱۲۱۴</a></h2>
<p>خیزید که تا بر شب مهتاب زنیم</p><p>بر باغ گل و نرگس بیخواب زنیم</p><p>کشتی دو سه ماه بر سر یخ راندیم</p><p>وقت است برادران که بر آب زنیم</p><h2><a id="poem-30673" href="https://ganjoor.net/moulavi/shams/robaeesh/sh1215">رباعی شمارهٔ ۱۲۱۵</a></h2>
<p>در آتش خویش چون دمی جوش کنم</p><p>خواهم که دمی ترا فراموش کنم</p><p>گیرم جانی که عقل بیهوش کند</p><p>در جام درآئی و ترا نوش کنم</p><h2><a id="poem-30674" href="https://ganjoor.net/moulavi/shams/robaeesh/sh1216">رباعی شمارهٔ ۱۲۱۶</a></h2>
<p>در باغ شدم صبوح و گل می‌چیدم</p><p>وز دیدن باغبان همی ترسیدم</p><p>شیرین سخنی ز باغبان بشنیدم</p><p>گل را چه محل که باغ را بخشیدم</p><h2><a id="poem-30675" href="https://ganjoor.net/moulavi/shams/robaeesh/sh1217">رباعی شمارهٔ ۱۲۱۷</a></h2>
<p>در بحر خیال غرقهٔ گردابم</p><p>نی بلکه به بحر می‌کشد سیلابم</p><p>ای دیده نمی‌خواب من بندهٔ آنک</p><p>در خواب بدانست که من در خوابم</p><h2><a id="poem-30676" href="https://ganjoor.net/moulavi/shams/robaeesh/sh1218">رباعی شمارهٔ ۱۲۱۸</a></h2>
<p>در چنگ توام بتا در آن چنگ خوشم</p><p>گر جنگ کنی بکن در آن جنگ خوشم</p><p>ننگست ملامت بره عشق ترا</p><p>من نام گرو کردم و با ننگ خوشم</p><h2><a id="poem-30677" href="https://ganjoor.net/moulavi/shams/robaeesh/sh1219">رباعی شمارهٔ ۱۲۱۹</a></h2>
<p>در دور سپهر و مهر ساقی مائیم</p><p>سرمست مدام اشتیاقی مائیم</p><p>در آینه وجود کردیم نگاه</p><p>مائیم و نمائیم که باقی مائیم</p><h2><a id="poem-30678" href="https://ganjoor.net/moulavi/shams/robaeesh/sh1220">رباعی شمارهٔ ۱۲۲۰</a></h2>
<p>در چشمهٔ دل مهی بدیدیم به چشم</p><p>ز آن چشمه بسی آب کشیدیم به چشم</p><p>ز آن روز بگرد گرد آن چشمهٔ دل</p><p>مانندهٔ دل، همی دویدیم به چشم</p><h2><a id="poem-30679" href="https://ganjoor.net/moulavi/shams/robaeesh/sh1221">رباعی شمارهٔ ۱۲۲۱</a></h2>
<p>در عالم گل گنج نهانی مائیم</p><p>دارندهٔ ملک جاودانی مائیم</p><p>چون از ظلمات آب و گل بگذشتیم</p><p>هم خضر و هم آب زندگانی مائیم</p><h2><a id="poem-30680" href="https://ganjoor.net/moulavi/shams/robaeesh/sh1222">رباعی شمارهٔ ۱۲۲۲</a></h2>
<p>در عشق تو گر دل بدهم جان ببرم</p><p>هرچه بدهم هزار چندان ببرم</p><p>چوگان سر زلف تو گر دست دهد</p><p>از جمله جهان گوی ز میدان ببرم</p><h2><a id="poem-30681" href="https://ganjoor.net/moulavi/shams/robaeesh/sh1223">رباعی شمارهٔ ۱۲۲۳</a></h2>
<p>در عشق تو معرفت خطا دانستیم</p><p>چه عشق و چه معرفت کرا دانستیم</p><p>یک یافتنی از او به فریاد دو کون</p><p>این هست از آن نیست که ما دانستیم</p><h2><a id="poem-30682" href="https://ganjoor.net/moulavi/shams/robaeesh/sh1224">رباعی شمارهٔ ۱۲۲۴</a></h2>
<p>در کوی خرابات گذر میکردم</p><p>وین دلق بشر دوخت بدر میکردم</p><p>هرکس نظری به جانبی میافکند</p><p>من بر نظر خویش نظر میکردم</p><h2><a id="poem-30683" href="https://ganjoor.net/moulavi/shams/robaeesh/sh1225">رباعی شمارهٔ ۱۲۲۵</a></h2>
<p>در کوی خرابات نگاری دیدم</p><p>عشقش به هزار جان و دل بخریدم</p><p>بوئی ز سر دو زلف او بشنیدم</p><p>دست طمع از هر دو جهان ببریدم</p><h2><a id="poem-30684" href="https://ganjoor.net/moulavi/shams/robaeesh/sh1226">رباعی شمارهٔ ۱۲۲۶</a></h2>
<p>در هر فلکی مردمکی می‌بینم</p><p>هر مردمکش را فلکی می‌بینم</p><p>ای احول اگر یکی دو می‌بینی تو</p><p>بر عکس تو من دو را یکی می‌بینم</p><h2><a id="poem-30685" href="https://ganjoor.net/moulavi/shams/robaeesh/sh1227">رباعی شمارهٔ ۱۲۲۷</a></h2>
<p>دستارم و جبه و سرم هر سه به هم</p><p>قیمت کردند به یک درم چیزی کم</p><p>نشنیدستی تو نام من در عالم</p><p>من هیچکسم هیچکسم هیچکسم</p><h2><a id="poem-30686" href="https://ganjoor.net/moulavi/shams/robaeesh/sh1228">رباعی شمارهٔ ۱۲۲۸</a></h2>
<p>دشنامم ده که مست دشنام توام</p><p>مست سقط خوش خوش آشام توام</p><p>زهرابه بیار تا بنوشم چو شکر</p><p>من رام توام رام توام رام توام</p><h2><a id="poem-30687" href="https://ganjoor.net/moulavi/shams/robaeesh/sh1229">رباعی شمارهٔ ۱۲۲۹</a></h2>
<p>دلدار چو دید خسته و غمگینم</p><p>آمد خندان نشست بر بالینم</p><p>خارید سرم گفت که ای مسکینم</p><p>دل می‌ندهد ره که چنینت بینم</p><h2><a id="poem-30688" href="https://ganjoor.net/moulavi/shams/robaeesh/sh1230">رباعی شمارهٔ ۱۲۳۰</a></h2>
<p>دل زار وثاق سینه آواره کنم</p><p>بر سنگ زنم سبوی خود پاره کنم</p><p>گر پاره کنم هزار گوهر ز غمت</p><p>روزی او را ز لعل تو چاره کنم</p><h2><a id="poem-30689" href="https://ganjoor.net/moulavi/shams/robaeesh/sh1231">رباعی شمارهٔ ۱۲۳۱</a></h2>
<p>دل میگوید که نقد این باغ دریم</p><p>امروز چریدیم و به شب هم بچریم</p><p>لب میگزدش عقل که گستاخ مرو</p><p>گرچه در رحمت است زحمت ببریم</p><h2><a id="poem-30690" href="https://ganjoor.net/moulavi/shams/robaeesh/sh1232">رباعی شمارهٔ ۱۲۳۲</a></h2>
<p>دوش آمده بود از سر لطفی یارم</p><p>شب را گفتم فاش مکن اسرارم</p><p>شب گفت پس و پیش نگه کن آخر</p><p>خورشید تو داری ز کجا صبح آرم</p><h2><a id="poem-30691" href="https://ganjoor.net/moulavi/shams/robaeesh/sh1233">رباعی شمارهٔ ۱۲۳۳</a></h2>
<p>دوش از سر مستی بخراشید رخم</p><p>آندم که زروش لاله میچید رخم</p><p>گفتم مخراشش که از آنروز که زاد</p><p>از قبلهٔ روی تو نگردید رخم</p><h2><a id="poem-30692" href="https://ganjoor.net/moulavi/shams/robaeesh/sh1234">رباعی شمارهٔ ۱۲۳۴</a></h2>
<p>دوش از طربی بسوی اصحاب شدیم</p><p>وز غوره فشانان سوی دوشاب شدیم</p><p>وز شب صفتان جانب مهتاب شدیم</p><p>با بیداران ز خویش در خواب شدیم</p><h2><a id="poem-30693" href="https://ganjoor.net/moulavi/shams/robaeesh/sh1235">رباعی شمارهٔ ۱۲۳۵</a></h2>
<p>دوش ارچه هزار نام بر ننگ زدم</p><p>بر دامن آن عهد شکن چنگ زدم</p><p>دل بر دل او نهادم از شوق وصال</p><p>هم عاقبت آبگینه بر سنگ زدم</p><h2><a id="poem-30694" href="https://ganjoor.net/moulavi/shams/robaeesh/sh1236">رباعی شمارهٔ ۱۲۳۶</a></h2>
<p>دل داد مرا که دلستان را بزدم</p><p>آن را که نواختم همان را بزدم</p><p>جانی که بدو زنده‌ام و خندانم</p><p>دیوانه شدم چنانکه جان را بزدم</p><h2><a id="poem-30695" href="https://ganjoor.net/moulavi/shams/robaeesh/sh1237">رباعی شمارهٔ ۱۲۳۷</a></h2>
<p>دیوانه‌ام نیم ولیک همی خوانندم</p><p>بیگانه‌ام ولیک میرانندم</p><p>همچون عسسان بجهد در نیمهٔ شب</p><p>مستند ولی چو روز میدانندم</p><h2><a id="poem-30696" href="https://ganjoor.net/moulavi/shams/robaeesh/sh1238">رباعی شمارهٔ ۱۲۳۸</a></h2>
<p>ذات تو ز عیبها جدا دانستم</p><p>موصوف به مغز کبریا دانستم</p><p>من دل چکنم چونکه به تحقیق و یقین</p><p>خود را چو شناختم ترا دانستم</p><h2><a id="poem-30697" href="https://ganjoor.net/moulavi/shams/robaeesh/sh1239">رباعی شمارهٔ ۱۲۳۹</a></h2>
<p>رازیکه بگفتی ای بت بدخویم</p><p>واگو که من از لطف تو آن میجویم</p><p>چون گفت به گریه درشدم پس گفتا</p><p>وامیگویم خموش وامیگویم</p><h2><a id="poem-30698" href="https://ganjoor.net/moulavi/shams/robaeesh/sh1240">رباعی شمارهٔ ۱۲۴۰</a></h2>
<p>رفتی و ز رفتن تو من خون گریم</p><p>وز غصهٔ افزون تو افزون گریم</p><p>نی خود چو تو رفتی ز پیت دیده برفت</p><p>چون دیده برفت بعد از او چون گریم</p><h2><a id="poem-30699" href="https://ganjoor.net/moulavi/shams/robaeesh/sh1241">رباعی شمارهٔ ۱۲۴۱</a></h2>
<p>روزت بستودم و نمی‌دانستم</p><p>شب با تو غنودم و نمی‌دانستم</p><p>ظن برده بدم به خود که من من بودم</p><p>من جمله تو بودم و نمی‌دانستم</p><h2><a id="poem-30700" href="https://ganjoor.net/moulavi/shams/robaeesh/sh1242">رباعی شمارهٔ ۱۲۴۲</a></h2>
<p>روزی به خرابات تو می میخوردم</p><p>وین خرقهٔ آب و گل بدر می‌کردم</p><p>دیدم ز خرابات تو عالم معمور</p><p>معمور و خراب از آن چنین میکردم</p><h2><a id="poem-30701" href="https://ganjoor.net/moulavi/shams/robaeesh/sh1243">رباعی شمارهٔ ۱۲۴۳</a></h2>
<p>رویت بینم بدر من آن را دانم</p><p>وانجا که توئی صدر من آن را دانم</p><p>وانشب که ترا بینم ای رونق عید</p><p>از عمر شب قدر من آن را دانم</p><h2><a id="poem-30702" href="https://ganjoor.net/moulavi/shams/robaeesh/sh1244">رباعی شمارهٔ ۱۲۴۴</a></h2>
<p>زان دم که ترا به عشق بشناخته‌ام</p><p>بس نرد نهان که با تو من باخته‌ام</p><p>به خرام تو سرمست به خرگاه دلم</p><p>کز بهر تو خرگاه بپرداخته‌ام</p><h2><a id="poem-30703" href="https://ganjoor.net/moulavi/shams/robaeesh/sh1245">رباعی شمارهٔ ۱۲۴۵</a></h2>
<p>ز اول که حدیث عاشقی بشنودم</p><p>جان و دل و دیده در رهش فرسودم</p><p>گفتم که مگر عاشق و معشوق دواند</p><p>خود هر دو یکی بود من احول بودم</p><h2><a id="poem-30704" href="https://ganjoor.net/moulavi/shams/robaeesh/sh1246">رباعی شمارهٔ ۱۲۴۶</a></h2>
<p>زاهد بودی ترانه گویت کردم</p><p>خاموش بدی فسانه گویت کردم</p><p>اندر عالم نه نام بودت نه نشان</p><p>ننشاندمت و نشانه گویت کردم</p><h2><a id="poem-30705" href="https://ganjoor.net/moulavi/shams/robaeesh/sh1247">رباعی شمارهٔ ۱۲۴۷</a></h2>
<p>زنبور نیم که من بدودی بروم</p><p>یا همچو پری به بوی عودی بروم</p><p>یا سیل شکسته تا برودی بروم</p><p>یا حرص که در عشوهٔ سودی بروم</p><h2><a id="poem-30706" href="https://ganjoor.net/moulavi/shams/robaeesh/sh1248">رباعی شمارهٔ ۱۲۴۸</a></h2>
<p>زین پیش اگر دم از جنون میزده‌ام</p><p>وانگه قدم از چرا و چون میزده‌ام</p><p>عمری بزدم این در و چون بگشادند</p><p>دیدم ز درون در برون میزده‌ام</p><h2><a id="poem-30707" href="https://ganjoor.net/moulavi/shams/robaeesh/sh1249">رباعی شمارهٔ ۱۲۴۹</a></h2>
<p>زینگونه که من به نیستی خرسندم</p><p>چندین چه دهید بهر هستی پندم</p><p>روزیکه به تیغ نیستی بکشندم</p><p>گریندهٔ من کیست بر او می‌خندم</p><h2><a id="poem-30708" href="https://ganjoor.net/moulavi/shams/robaeesh/sh1250">رباعی شمارهٔ ۱۲۵۰</a></h2>
<p>ساقی امروز در خمارت بودم</p><p>تا شب به خدا در انتظارت بودم</p><p>می در ده و از دام جهانم به جهان</p><p>امشب چو به روز من شکارت بردم</p>
</body></html>